[["index.html", "Dankwoord", " Eerste trends op basis van de amfibieënmeetnetten (2016 - 2024) Citizen science monitoring in Vlaanderen Toon Westra 0000-0003-2478-9459 Instituut voor Natuur- en Bosonderzoek (INBO) toon.westra@inbo.be Jeroen Speybroeck 0000-0002-7241-7804 Instituut voor Natuur- en Bosonderzoek (INBO) jeroen.speybroeck@inbo.be Sam Van de Poel 0000-0001-6251-3766 Natuurpunt Studie sam.vandepoel@natuurpunt.be Loïc van Doorn 0000-0003-3497-9168 Instituut voor Natuur- en Bosonderzoek (INBO) loïc.vandoorn@inbo.be Thierry Onkelinx 0000-0001-8804-4216 Instituut voor Natuur- en Bosonderzoek (INBO) thierry.onkelinx@inbo.be 10.21436/inbor.125529462 Colofon Reviewers: Dirk Maes 0000-0002-7947-3788 dirk.maes@inbo.be Het INBO is het onafhankelijk onderzoeksinstituut van de Vlaamse overheid dat via toegepast wetenschappelijk onderzoek, data- en kennisontsluiting het biodiversiteitsbeleid en -beheer onderbouwt en evalueert. Vestiging: INBO BrusselHerman Teirlinckgebouw, Havenlaan 88, 1000 Brussel vlaanderen.be/inbo e-mail:toon.westra@inbo.be Wijze van citeren: Westra, T., et. al. (2025). Eerste trends op basis van de amfibieënmeetnetten (2016 - 2024). . Rapporten van het Instituut voor Natuur- en Bosonderzoek 2025 (27). Instituut voor Natuur- en Bosonderzoek, Brussel. DOI: 10.21436/inbor.125529462 Exporteer referentie als BibTex RIS CSL-JSON @TechReport{ author= {Westra, Toon and Speybroeck, Jeroen and Van de Poel, Sam and van Doorn, Loïc and Onkelinx, Thierry}, title = {Eerste trends op basis van de amfibieënmeetnetten (2016 - 2024). Citizen science monitoring in Vlaanderen}, institution = {Instituut voor Natuur- en Bosonderzoek}, adress = {Brussel}, year = {2025}, number = {2025 (27)}, doi = {10.21436/inbor.125529462}, type = {techreport} } TY - RPRT AU - Westra, Toon AU - Speybroeck, Jeroen AU - Van de Poel, Sam AU - van Doorn, Loïc AU - Onkelinx, Thierry TI - Eerste trends op basis van de amfibieënmeetnetten (2016 - 2024). Citizen science monitoring in Vlaanderen DO - 10.21436/inbor.125529462 PB - Instituut voor Natuur- en Bosonderzoek PP - Brussel PY - 2025 SN - 1782-9054 ER - { \"id\":\"WestraSpeybroeckVan de Poelvan DoornOnkelinx2025\", \"type\":\"report\", \"title\":\"Eerste trends op basis van de amfibieënmeetnetten (2016 - 2024). Citizen science monitoring in Vlaanderen\", \"author\":[ { \"family\":\"Westra\", \"given\":\"Toon\" }, { \"family\":\"Speybroeck\", \"given\":\"Jeroen\" }, { \"family\":\"Van de Poel\", \"given\":\"Sam\" }, { \"family\":\"van Doorn\", \"given\":\"Loïc\" }, { \"family\":\"Onkelinx\", \"given\":\"Thierry\" } ], \"issued\":{\"date-parts\":[[2025]]}, \"publisher\":\"Instituut voor Natuur- en Bosonderzoek\", \"publisher-place\":\"Brussel\", } D/2025/3241/178 Rapporten van het Instituut voor Natuur- en Bosonderzoek 2025 (27) ISSN: 1782‐9054 Verantwoordelijke uitgever:Hilde Eggermont Foto cover:Telling van boomkikkerlarven (© Hannes Ledegen) Dit werk valt onder een Creative Commons Naamsvermelding 4.0 Internationaal-licentie. Dankwoord We wensen in de eerste plaats alle vrijwilligers te bedanken voor de vele tellingen die ze hebben uitgevoerd voor de amfibieënmeetnetten. Frederic Piesschaert bedanken we voor de technische ondersteuning bij de invoer van de gegevens via meetnetten.be en de bevraging van de meetnetten-databank. We bedanken ook de actieve leden en ex-leden van de stuurgroep van het project ‘Langetermijn monitoring van beleidsrelevante soorten via meetnetten in Vlaanderen’: Bernard Van Elegem, Véronique Verbist, Elke Roels, Sanne Ruyts, Samuel De Rycke, Koen Van Keer, Hannes Ledegen, Wouter Vanreusel, Marc Herremans, Maurice Hoffmann, Marc Pollet, Dirk Maes en Tim Adriaens. Ten slotte willen we Dirk Maes bedanken voor het kritisch nalezen van dit rapport. "],["samenvatting.html", "Samenvatting", " Samenvatting Via de soortenmeetnetten (meetnetten.be) willen het Instituut voor Natuur‐ en Bosonderzoek (INBO) en het Agentschap voor Natuur en Bos (ANB) betrouwbare informatie verzamelen over prioritaire soorten in Vlaanderen. Deze groep van prioritaire soorten omvat 8 amfibieën, waarvan 7 Natura 2000-soorten (Europees prioritaire soorten) en 1 Vlaamse prioritaire soort (vuursalamander). De meeste tellingen gebeuren door vrijwilligers, onder coördinatie van Natuurpunt Studie. De tellers passen daarbij een vastgelegde methode toe om de relatieve aantallen te schatten voor elke meetnetlocatie. Dit rapport toont de eerste resultaten van de amfibieënmeetnetten voor de periode 2016 ‐ 2024. In die periode zien we: een sterke toename voor vroedmeesterpad, vuursalamander en rugstreeppad een toename voor boomkikker een mogelijke toename voor kamsalamander De sterke toename voor vroedmeesterpad is grotendeels te verklaren door het bijplaatsen van gekweekte dieren. Verdere monitoring is nodig om na te gaan of deze toename duurzaam is. Rugstreeppad is een pioniersoort die van nature sterk kan fluctueren. Voorlopig zien we een sterke toename, maar een langere tijdreeks is nodig om beter zicht te krijgen op de trend. Voor knoflookpad is de trend onzeker. Maar gezien de soort nog maar op enkele locaties in Vlaanderen voorkomt, blijft de toestand van de soort zeer ongunstig. In de komende jaren zal via gerichte monitoring worden nagegaan of de uitzetting van gekweekte dieren succesvol is. Heikikker en poelkikker zijn twee moeilijk telbare soorten waarvoor we een monitoringsprotocol hebben uitgetest in een pilootproject. Het monitoringsprotocol voor heikikker werd als gunstig geëvalueerd en zal worden verdergezet. Voor poelkikker zijn er nog aanpassingen nodig aan het monitoringsprotocol. "],["english-abstract.html", "English abstract", " English abstract The species monitoring programme (meetnetten.be) of the Research Institute for Nature and Forest (INBO) and the Nature and Forest Agency (ANB) aims at collecting reliable information on priority species in Flanders. The list of priority species includes 8 amphibians: 7 Natura 2000 species (European priority species) and 1 species (fire salamander) of regional importance (Flemish priority species). Most species are counted by volunteers in a standardized way under the coordination of the NGO Natuurpunt. This report presents the initial results of the amphibian monitoring schemes for the period 2016–2024. During this period, we observed: a strong increase in midwife toad, fire salamander and natterjack toad an increase in tree frog a possible increase in great crested newt The strong increase in midwife toad populations can partly be explained by the release of captive-bred individuals. Continued monitoring is needed to determine whether this increase is sustainable. The natterjack toad is a pioneer species that naturally exhibits strong fluctuations. For now, we are seeing a significant increase, but a longer time series is needed to gain a clearer view of the trend. The trend for common spadefoot toad remains uncertain. However, since the species only occurs in a few locations in Flanders, the conservation status is very unfavourable. In the comming years, monitoring will reveal if the release of captive-bred individuals is succesfull. Moor frog and pool frog are two difficult-to-survey species for which a monitoring protocol has been tested in a pilot project. The monitoring protocol for moor frog was evaluated positively and will be continued. For pool frog, adjustments to the monitoring protocol are still needed. "],["1-inleiding.html", "1 Inleiding", " 1 Inleiding Betrouwbare informatie over de toestand en trends van dier- en plantensoorten in Vlaanderen is van groot belang voor de onderbouwing van het Vlaamse soortenbeleid en voor de rapportage over de Natura 2000-soorten aan Europa (Adriaens et al., 2011). Daarom ging in 2016 het project ‘Langetermijn monitoring van beleidsrelevante soorten via meetnetten in Vlaanderen’ (of kortweg de ‘soortenmeetnetten’) van start voor de opvolging van 80 Vlaamse en Europees prioritaire soorten (Westra et al., 2019). Elk meetnet bestaat uit een aantal vooraf vastgelegde locaties, waar één soort of meerdere soorten via een gestandaardiseerd methode geteld worden (Maes et al., 2023). De soortenmeetnetten zijn een citizen science project, wat betekent dat vrijwilligers de tellingen uitvoeren. Natuurpunt Studie staat in voor de coördinatie en aansturing van de vrijwilligers en het Instituut voor Natuur- en Bosonderzoek (INBO) verwerkt de telgegevens. Het Agentschap voor Natuur en Bos (ANB) en het INBO staan samen in voor de financiering. Voor de planning van de tellingen en het invoeren van gegevens werd het webportaal meetnetten.be ontwikkeld. In dit rapport stellen we de eerste resultaten voor van de verschillende amfibieënmeetnetten (Speybroeck et al., 2020). We geven eerst wat achtergrond over het ontwerp van de soortenmeetnetten en de analyse van de telgegevens. Daarna doen we een verkenning van de aantallen en geven we een overzicht van de resultaten van de statistische analyses. Vervolgens bespreken we de resultaten voor elk meetnet (Boomkikker, Knoflookpad, Rugstreeppad, Vroedmeesterpad, Kamsalamander en Vuursalamander). Heikikker en Poelkikker zijn twee moeilijk telbare soorten waarvoor het monitoringsprotocol uitgetest werd in een pilootproject. We eindigen dit rapport met een evaluatie van beide pilootprojecten. Referenties Adriaens D., Westra T., Onkelinx T., Louette G., Bauwens D., Waterinckx M. &amp; Quataert P. (2011). Monitoring Natura 2000-soorten Fase I: Prioritering van de informatiebehoefte. Rapporten van het Instituut voor Natuur- en Bosonderzoek, Nr. INBO.R.2011.27. Instituut voor Natuur- en Bosonderzoek (INBO), België. Maes D., Piesschaert F., Ledegen H., Van De Poel S., Adriaens T., Anselin A., Belpaire C., Breine J., Brosens D., Brys R., De Bruyn L., Decleer K., De Knijf G., Devos K., Driessens G., Feys S., Gouwy J., Gyselings R., Herremans M., Jacobs I., Lewylle I., Leyssen A., Louette G., Onkelinx T., Packet J., Provoost S., Quataert P., Ruyts S., Scheppers T., Speybroeck J., Steeman R., Stienen E., Thomaes A., Van Den Berge K., Van Keer K., Van Landuyt W., Van Thuyne G., Veraghtert W., Verbelen D., Verbeylen G., Vermeersch G., Westra T. &amp; Pollet M. (2023). Monitoring schemes for species of conservation concern in Flanders (northern Belgium). An overview of existing schemes and the design of a new scheme. Rapporten van het Instituut voor Natuur- en Bosonderzoek, Nr. 15. Instituut voor Natuur- en Bosonderzoek, België. https://doi.org/10.21436/inbor.93332112. Speybroeck J., De Bruyn L., Van De Poel S., Ledegen H. &amp; Westra T. (2020). Monitoringsprotocol amfibieën en reptielen.: Versie 2.0. Rapporten van het Instituut voor Natuur- en Bosonderzoek, Nr. 22. Instituut voor Natuur- en Bosonderzoek, België. https://doi.org/10.21436/inbor.17954118. Westra T., Piesschaert F., Onkelinx T. &amp; Ledegen H. (2019). Voortgangsrapport soortenmeetnetten: Stand van zaken na drie jaar monitoring. Rapporten van het Instituut voor Natuur- en Bosonderzoek, Nr. 57. Instituut voor Natuur- en Bosonderzoek, België. https://doi.org/10.21436/inbor.17506104. "],["2-methodiek.html", "2 Methodiek 2.1 Ontwerp van de soortenmeetnetten 2.2 Ingezamelde telgegevens 2.3 Dataontsluiting 2.4 Analyse van de telgegevens 2.5 Bijkomende informatie over de analyse van het meetnet rugstreeppad 2.6 Interpretatie van de analyseresultaten", " 2 Methodiek 2.1 Ontwerp van de soortenmeetnetten In een meetnet tellen vrijwilligers specifieke soorten op vastgelegde locaties via een gestandaardiseerde telmethode. Een dergelijke gestructureerde monitoring biedt de beste garantie op betrouwbare informatie over de toestand en trends van soorten op schaal Vlaanderen. Het ontwerp van de meetnetten voor amfibieën en reptielen wordt in detail beschreven in het monitoringsprotocol (Speybroeck et al., 2020). Dit is een tweede versie van het monitoringsprotocol waarin enkele aanpassingen zijn gebeurd ten opzichte van de eerste versie (De Bruyn et al., 2015c, 2015a, 2015b). We vatten de belangrijkste onderdelen van de meetnetten voor amfibieën kort samen. 2.1.1 Selectie van de soorten Voor twee groepen van soorten streven we naar een monitoring op basis van meetnetten: Europees prioritaire soorten en Vlaams prioritaire soorten (Westra et al., 2014). De Europees prioritaire soorten (EPS) zijn de zogenaamde Natura 2000 - soorten die op Bijlage II en/of Bijlage IV van de Europese Habitatrichtlijn (HRL) staan. De Vlaams prioritaire soorten (VPS) staan niet op een bijlage van de HRL (het zijn dus geen Natura 2000 - soorten), maar ze worden wel als prioritair beschouwd voor het Vlaamse natuurbeleid, vaak omwille van het feit dat ze in Vlaanderen en/of Europa op de Rode Lijst staan. Voor een aantal soorten doorlopen we eerst een pilootproject om de haalbaarheid van een meetnet te evalueren. Het gaat om de moeilijkere telbare soorten heikikker en poelkikker. In Tabel 2.1 tonen we de geselecteerde amfibieën, de beleidsrelevantie van de soorten, het type monitoring en het jaar waarin de monitoring voor die soort van start ging. Tabel 2.1: Overzicht van de amfibieën waarvoor een meetnet bestaat met onderscheid tussen Europees prioritaire (EPS) en Vlaams prioritaire soorten (VPS), en met het jaar waarin de monitoring werd opgestart Nederlandse naam Wetenschappelijke naam Beleidsrelevantie Type monitoring Start monitoring Boomkikker Hyla arborea EPS Meetnet 2016 Heikikker Rana arvalis EPS Pilootproject 2021 Kamsalamander Triturus cristatus EPS Meetnet 2017 Knoflookpad Pelobates fuscus EPS Meetnet 2017 Poelkikker Pelophylax lessonae EPS Pilootproject 2021 Rugstreeppad Epidalea calamita EPS Meetnet 2019 Vroedmeesterpad Alytes obstetricans EPS Meetnet 2019 Vuursalamander Salamandra salamandra VPS Meetnet 2016 2.1.2 Telmethode De amfibieën en reptielen worden geteld op basis van één of meerdere van volgende veldprotocollen. Transecttelling vuursalamander: Het aantal post-metamorfe vuursalamanders (juvenielen, subadulten of adulten) wordt geteld langs een transect van ongeveer 1 km. De telling gebeurt tijdens of na periodes met hevige regenval en start bij voorkeur 2 uur na zonsondergang. Fuikentelling kamsalamander: Per waterpartij worden 2 amfibieënfuiken geplaatst die na 24 uren leeg gemaakt worden. Alle adulte kamsalamanders worden geteld per fuik. Roepkorentelling: Het aantal roepende mannetjes wordt geteld. Daarbij zijn er een aantal varianten: Voor boomkikker, poelkikker en knoflookpad tellen we het aantal roepende mannetjes per poel. Voor vroedmeesterpad tellen we het aantal roepende dieren per gebied omdat deze soort vanop het land roept. Knoflookpadmannetjes roepen vanop de bodem van een poel en worden daarom met behulp van een hydrofoon geteld. Voor poelkikker tellen we het totaal van de roepende poelkikkers en bastaardkikkers samen, omdat de roep van beide soorten moeilijk te onderscheiden is. Via DNA-analyse van een 50-tal larven per poel maken we vervolgens een inschatting van de verhouding tussen beide soorten. Telling larven en metamorfen (juvenielen): Larven van kamsalamander, boomkikker, poelkikker en vroedmeesterpad worden geteld met een schepnet. Per 2 meter oevertraject voeren we een schepbeweging uit met een maximum van 30 schepbewegingen per poel. We noteren het aantal larven per soort en ook het aantal uitgevoerde schepbewegingen. We noteren ook het aantal metamorfen die we op land waarnemen. Om poelkikker en bastaardkikker te onderscheiden voeren we ook een genetische bemonstering uit door het staartpuntje te knippen van ongeveer 50 larven per poel. Eitelling en DNA-analyse: Eiklompen van heikikker worden geteld per poel. Omdat de eiklompen van heikikker visueel moeilijk te onderscheiden zijn van deze van de bruine kikker, verzamelen we 1 eitje per eiklomp met een maximum van 50 eitjes. Via een DNA-analyse van de eitjes bepalen we het aandeel van de eitjes dat van heikikker afkomstig is. Transecttelling rugstreeppad: De rugstreeppad is een pioniersoort die voor de voortplanting gebruik maakt van tijdelijke plassen die per jaar sterk kunnen variëren in grootte en ligging. Daarom tellen we de soort langsheen een vast transect dat verschillende waterpartijen verbindt. Tijdens een avondbezoek worden langsheen het transect roepende mannetjes, eisnoeren en larven geteld. Ook zichtwaarnemingen van adulten en juvenielen worden genoteerd. Een overzicht van de gebruikte veldprotocollen vind je in Tabel 2.2. Voor elke soort vermelden we de telperiode(s) waarin de tellingen gebeuren en het aantal bezoeken per telperiode. Tabel 2.2: Overzicht van de meetnetkarakterisitieken: veldprotocol, telperiode en aantal bezoeken Meetnet Veldprotocol Telperiode Aantal bezoeken per telperiode Boomkikker Roepkoortelling 01/04 - 30/06 2 Telling larven en metamorfen 01/06 - 15/07 1 Heikikker Telling en DNA-analyse eitjes 01/03 - 30/03 2 Kamsalamander Fuikentelling 15/03 - 31/05 2 Telling larven en metamorfen 01/06 - 15/07 1 Knoflookpad Roepkoortelling 15/03 - 15/05 2 Poelkikker Roepkoortelling 01/05 - 31/05 2 Telling en DNA-analyse larven 01/06 - 31/07 1 Rugstreeppad Transecttelling rugstreeppad 01/04 - 30/06 3 Vroedmeesterpad Roepkoortelling 15/05 - 15/08 3 Telling larven en metamorfen 01/06 - 15/09 1 Vuursalamander Transecttelling vuursalamander 15/08 - 31/10 2 2.1.3 Selectie van de meetnetlocaties Voor elk meetnet selecteren we een aantal locaties waar de tellingen uitgevoerd moeten worden. De ruimtelijke definitie van een locatie verschilt per meetnet en hangt af van de gebruikte telmethode. Bij de meetnetten boomkikker, heikikker, kamsalamander, knoflookpad en poelkikker komt een locatie overeen met één poel. De telling gebeurt hier dus voor elke poel afzonderlijk. Bij de meetnetten van rugstreeppad en vroedmeesterpad beschouwen we een (ruimtelijk aaneengesloten) gebied met verschillende poelen als locatie. De reden hiervoor is, zoals eerder vermeld, dat de vroedmeesterpad vanop land roept en dat de rugstreeppad vaak voorkomt in tijdelijke poelen waarvan de locatie varieert jaar tot jaar. Ook voor vuursalamander gebruiken we een gebied als locatie. Wanneer een soort voorkomt op minder dan 60 locaties in Vlaanderen, nemen we alle locaties op in het meetnet. We spreken dan van een integrale monitoring. Wanneer er meer dan 60 locaties zijn, is het niet meer haalbaar om alle locaties te tellen. We selecteren dan 60 locaties via een willekeurige steekproef. Tabel 2.3 toont voor elk meetnet het aantal meetnetlocaties en of de soort integraal dan wel via een steekproef wordt geteld. De tabel geeft ook de duur van de meetcyclus weer. Dit is de periode waarin alle meetnetlocaties geteld worden. Een meetcyclus van drie jaar betekent dus dat elke meetnetlocatie om de drie jaar geteld wordt. We moeten er uiteraard ook rekening mee houden dat het aantal locaties kan veranderen in de tijd. Bij de integrale monitoring voegen we nieuwe locaties toe aan het meetnet, zolang de grens van 60 locaties niet wordt overschreden. In het geval van een steekproef, zullen we een nieuwe steekproef trekken wanneer de verspreiding van de soort wijzigt. Daarbij gebruiken we een methode die garandeert dat een zo groot mogelijk aandeel van de oorspronkelijk geselecteerde locaties behouden blijft. Tabel 2.3: Overzicht van de meetnetkarakteristieken: selectie van locaties, aantal locaties en duur van de meetcyclus Meetnet Selectie Aantal meetnetlocaties Duur meetcyclus (jaar) Boomkikker Steekproef 60 3 Heikikker Steekproef 60 3 Kamsalamander Steekproef 60 3 Knoflookpad Integraal 4 1 Poelkikker Steekproef 60 3 Rugstreeppad Integraal 52 3 Vroedmeesterpad Integraal 21 1 Vuursalamander Integraal 34 1 De exacte ligging van de meetnetlocaties maken we niet publiek. Figuur 2.1 geeft wel de vervaagde ligging van de meetnetlocaties weer. De meetnetlocaties worden hierin weergegeven in het centrum van het 5 x 5 km grid waarin de locatie is gelegen. Sommige 5 x 5 km hokken bevatten meerdere meetnetlocaties. Hoe donkerder de blauwe kleur van de punten, hoe meer meetnetlocaties. Elk punt heeft een label dat aangeeft hoeveel meetnetlocaties per meetnet het 5 x 5 km hok bevat. De label wordt getoond als je met de muis over de punten gaat. Je kan ook een of meerdere meetnetten selecteren via het selectievenster. Selecteer meetnet Figuur 2.1: Locaties van de amfibieënmeetnetten vervaagd tot op het niveau van een 5 x 5 km grid 2.1.4 Habitatkenmerken Voor de boomkikker, kamsalamander, rugstreeppad en vroedmeesterpad vragen we ook om enkele habitatkenmerken te bepalen van de getelde poelen, zodat we een ruwe inschatting kunnen maken van de kwaliteit van het aquatische deel van het leefgebied. Het bepalen van de habitatkenmerken gebeurt op het moment dat de larven geteld worden. Volgende variabelen worden bepaald: Aanwezigheid van vis Beschaduwing van de poel (%) Maximale diepte (m) Oppervlakte van de waterpartij (m²) Permanente waterkolom (ja/nee) Waterkwaliteit op basis van volgende categorieën Plas verdwenen of volledig verland Slecht: verwaarloosde poel met eutroof water (algen, kroos), anders vervuild of verregaand verland Middelmatig: tussen slecht en goed Goed: helder water, typische oever en/of waterplanten, weinig verlanding, niet zichtbaar vervuild Voor rugstreeppad en vroedmeesterpad vragen we bijkomend een inschatting van de bedekking (%) van: Drijvende vegetatie Onderwatervegetatie Verticale vegetatie 2.2 Ingezamelde telgegevens Tellers voeren de telgegevens in via het web portaal meetnetten.be of via de mobiele meetnetten-app. Sinds de start van de meetnetten in 2016 tot en met 2024 hebben 170 tellers 3486 amfibieëntellingen op 464 meetnetlocaties ingevoerd. In Figuur 2.2 zien we de monitoringinspanning in de tijd voor alle amfibieënmeetnetten samen. We drukken de monitoringinspanning uit als het aantal uitgevoerde tellingen, het aantal tellocaties en het aantal tellers. Figuur 2.2: Monitoringinspanning voor de meetnetlocaties van alle amfibieënmeetnetten samen Naast de meetnetlocaties, kunnen ook andere locaties (die niet tot de steekproef behoren) optioneel geteld worden. In totaal werden er zo in totaal 550 tellingen uitgevoerd op 109 optionele locaties. Het gaat vooral om tellingen van de wijder verspreide kamsalamander. 2.3 Dataontsluiting De databank die onderdeel uitmaakt van meetnetten.be is enkel toegankelijk binnen het INBO. Op regelmatige basis maakt het INBO datasets publiek toegankelijk via GBIF (Global Biodiversity Information Facility). Omdat het meestal om kwetsbare soorten gaat, passen we op de datasets een vervaging toe van 1, 5 of 10 km toe afhankelijk van de soort. Deze vervaging komt overeen met de vervagingsregels die toegepast worden op waarnemingen.be. De publiek ontsloten datasets bevatten dus niet de exacte tellocaties. Voor de amfibieënmeetnetten gaat het om volgende datasets: fuiktellingen kamsalamander (Piesschaert et al., 2025a); roepkoren boomkikker, knoflookpad en rugstreeppad (Piesschaert et al., 2025b); zichtwaarnemingen rugstreeppad (eisnoeren, larven, juvenielen en adulten) (Piesschaert et al., 2025c); transecttellingen vuursalamander (Piesschaert et al., 2025d) Deze datasets worden op regelmatige basis (normaal gezien elk jaar) geupdate. 2.4 Analyse van de telgegevens Op basis van de getelde aantallen maken we een schatting van de trend per soort op schaal Vlaanderen en bepalen we het betrouwbaarheidsinterval van deze schatting. Met trend bedoelen we de procentuele verandering in aantallen van een soort over de periode waarvoor we telgegevens hebben. Gezien de amfibieënmeetnetten nog niet zo lang lopen, zit er nog heel wat onzekerheid op de trends. Toch kunnen we al sterke veranderingen oppikken of kunnen we al een indicatie krijgen in welke richting de aantallen veranderen in de tijd. Naast trends willen we ook inzicht krijgen hoe de aantallen verschillen van jaar tot jaar. Op basis hiervan kunnen we dus slechte of goede jaren identificeren ten opzichte van een referentiejaar. Voor soorten met een meetcyclus van drie jaar, worden alle locaties om de drie jaar geteld. In dat geval vergelijken we best de aantallen per periode van drie jaar. De aantallen in een bepaald jaar zijn immers sterk afhankelijk van de locaties die in dat jaar geteld worden. Voor de analyse maken we gebruik van zogenaamde generalized linear mixed models (GLMM). Voor een bespreking van de technische achtergrond van deze modellen verwijzen we naar Bijlage A. We geven hier enkel de belangrijkste elementen van de gebruikte modellen. De modellen voor alle soorten bevatten een locatie-effect waarmee we aangeven dat het om herhaalde tellingen gaat (elke locatie wordt om het jaar of om de drie jaar geteld). Bij boomkikker, heikikker, kamsalamander en poelkikker zijn de locaties (poelen) vaak geclusterd en de aantallen per poel binnen zo een cluster zijn vaak gecorreleerd. Daarom voegen we ook een cluster-effect toe aan het model. In sommige gevallen verschilt de zoekinspanning per locatie, wat een invloed heeft op de getelde aantallen. Daarom nemen we ook de zoekinspanning mee op in de modellen. Bij de larvetellingen gaat het om het aantal keer dat er geschept werd. Bij de vuursalamander drukken we de zoekinspanning uit als de lengte van het afgelegde transect. Bij de fuiktellingen van kamsalamander gaat het om het aantal fuiken. Meestal worden er twee fuiken gebruikt, zoals het protocol voorschrijft, maar in sommige gevallen worden er ook meer of minder fuiken ingezet. In Bijlage B geven we informatie over de reproduceerbaarheid van de analyses. 2.5 Bijkomende informatie over de analyse van het meetnet rugstreeppad Bij rugstreeppad moeten volgens het monitoringsprotocol roepkoren, zichtwaarnemingen van adulten, juvenielen, larven en eisnoeren geteld worden. Op de locaties in het Antwerpse havengebied werden echter enkel eisnoeren geteld. Dit komt omdat de monitoring daar al langer loopt dan het soortenmeetnettenproject. Daarbij worden per locatie een groot aantal bezoeken uitgevoerd overdag. Om de continuïteit van deze monitoring te garanderen, werd het monitoringsprotocol niet aangepast in het Antwerpse havengebied. In de andere meetnetlocaties zien we dat maar in een beperkt aantal bezoeken juvenielen, larven of eisnoeren werden waargenomen. We vermoeden dat er niet altijd in detail werd gezocht naar deze levensvormen en veronderstellen dat een deel van de nulwaarnemingen ontbrekende waarnemingen zijn. Om dit te vermijden hebben we vanaf 2024 het monitoringsprotocol nog verder aangescherpt: enkel roepkoren, zichtwaarnemingen en eisnoeren moeten geteld worden en de teller moet aangeven aan welke categorieën geteld werden. Voor de analyse in dit rapport hebben we enkel gebruik gemaakt van de getelde roepkoren. Om het verschil in aantal roepkoren te analyseren tussen de meetcycli 2019-2021 en 2022-2024, hebben we enkel gebruik gemaakt van de meetnetlocaties die in beide periodes geteld werden. In Bijlage C geven we een overzicht van de meetnetlocaties die deel uitmaken van de analyse. 2.6 Interpretatie van de analyseresultaten Bij elke schatting van een verschil of trend hoort ook een betrouwbaarheidsinterval dat de onzekerheid op de schatting weergeeft. Klassiek onderscheiden we op basis van het betrouwbaarheidsinterval: een significante toename: de ondergrens van het betrouwbaarheidsinterval is groter dan 0; een significante afname: de bovengrens van het betrouwbaarheidsinterval is kleiner dan 0; geen significant(e) trend of verschil: het betrouwbaarheidsinterval omvat 0 (de trend kan dus zowel positief als negatief zijn). Bovenstaande indeling is echter weinig informatief. Daarom stellen we een classificatiesysteem voor waarbij het betrouwbaarheidsinterval wordt vergeleken met een referentiewaarde, een onderste drempelwaarde en een bovenste drempelwaarde. Als referentiewaarde kiezen we 0 (= geen verandering). Voor de onderste drempelwaarde kiezen we een waarde die we als een sterke afname beschouwen: -25 %. Op basis van de bovenste drempelwaarde onderscheiden we een sterke toename. Hiervoor kiezen de waarde +33 %, wat overeenkomt met eenzelfde relatief effect dan een afname van -25 % (75/100 \\(\\approx\\) 100/133). Dit classificatiesysteem resulteert in 10 klassen (Figuur 2.3). In Tabel 2.4 geven we de codes en de beschrijving die bij de verschillende klassen horen. Figuur 2.3: Classificatie van trends of verschillen Tabel 2.4: Tabel 2.5: Classificatie van trends of verschillen Code Klasse Beschrijving ++ sterke toename Significante positieve trend/verandering, significant hoger dan bovenste drempelwaarde + toename Significante positieve trend/verandering, maar geen significant verschil met bovenste drempelwaarde +~ matige toename Significante positieve trend/verandering, significant lager dan bovenste drempelwaarde ~ stabiel Geen significante trend/verandering, significant hoger dan onderste drempelwaarde en lager dan bovenste drempelwaarde -~ matige afname Significante negatieve trend/verandering, significant hoger dan onderste drempelwaarde - afname Significante negatieve trend/verandering, maar geen significant verschil met onderste drempelwaarde -- sterke afname Significante negatieve trend/verandering, significant hoger dan onderste drempelwaarde ?+ mogelijke toename Geen significante trend/verandering, significant hoger dan onderste drempelwaarde ?- mogelijke afname Geen significante trend/verandering, significant lager dan bovenste drempelwaarde ? onbekend Geen significante trend/verandering, geen significant verschil met bovenste en onderste drempelwaarde Een van de voordelen van dit systeem is het onderscheid tussen ‘stabiel’ en ‘onbekend’ wanneer er geen significante trend is. In het eerste geval weten we met zekerheid dat er geen sterke toename of afname is. In het tweede geval is de onzekerheid dermate groot dat we geen enkele conclusie kunnen trekken op basis van de data. Ook de klassen ‘mogelijke toename’ en ‘mogelijke afname’ geven een meerwaarde. Zeker omdat we voor de soortenmeetnetten nog maar enkele jaren aan het tellen zijn waardoor de onzekerheid op de schattingen vrij groot kan zijn. Via deze bijkomende klassen verkrijgen we al een indicatie van de trendrichting ook al kunnen we nog geen significante trend detecteren. Referenties De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Truyens P., Van Calster H., Westra T. &amp; Quataert P. (2015b). Monitoringsprotocol kamsalamander. Rapporten van het Instituut voor Natuur- en Bosonderzoek, Nr. INBO.R.2015.10186543. Instituut voor Natuur- en Bosonderzoek, België. De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Truyens P., Van Calster H., Westra T. &amp; Quataert P. (2015a). Monitoringsprotocol vuursalamander. Rapporten van het Instituut voor Natuur- en Bosonderzoek, Nr. INBO.R.2015.10186299. Instituut voor Natuur- en Bosonderzoek, België. De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Van Calster H., Westra T. &amp; Quataert P. (2015c). Monitoringsprotocol Amphibia: kikkers en padden. Rapporten van het Instituut voor Natuur- en Bosonderzoek, Nr. INBO.R.2015.11336466. Instituut voor Natuur- en Bosonderzoek, België. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025c). Meetnetten.be - Sightings for Natterjack toad in Flanders, Belgium. https://doi.org/10.15468/2xfw8y. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025a). Meetnetten.be - Fyke counts for Amphibia in Flanders, Belgium. https://doi.org/10.15468/zeaq2t. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025b). Meetnetten.be - Chorus counts for Amphibia in Flanders, Belgium. https://doi.org/10.15468/d4bu8j. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025d). Meetnetten.be - Transects for fire salamanders in Flanders, Belgium. https://doi.org/10.15468/nbsk9h. Speybroeck J., De Bruyn L., Van De Poel S., Ledegen H. &amp; Westra T. (2020). Monitoringsprotocol amfibieën en reptielen.: Versie 2.0. Rapporten van het Instituut voor Natuur- en Bosonderzoek, Nr. 22. Instituut voor Natuur- en Bosonderzoek, België. https://doi.org/10.21436/inbor.17954118. Westra T., De Knijf G. &amp; Pollet M. (2014). Inleiding tot de blauwdrukken. In: De Knijf G., Westra T., Onkelinx T., Quataert P. &amp; Pollet M. (eds.). Monitoring Natura 2000-soorten en overige soorten prioritair voor het Vlaams beleid, Rapporten van het Instituut voor Natuur- en Bosonderzoek, Nr. 2319355. Instituut voor Natuur- en Bosonderzoek, België, p. 10–24. "],["3-verkenning-van-de-aantallen.html", "3 Verkenning van de aantallen 3.1 Aantallen voor de prioritaire soorten 3.2 Aantallen voor de secundaire soorten", " 3 Verkenning van de aantallen In dit onderdeel geven we een overzicht van de aantallen waargenomen tijdens de tellingen. We maken onderscheid tussen de prioritaire soorten en de secundaire soorten. De prioritaire soorten zijn de soorten in functie waarvan de meetnet ontwerpen werden (zie Tabel 2.1). Maar bij de meeste meetnetten is het ook mogelijk om andere amfibieën te noteren die tijdens de telling worden waargenomen. Deze noemen we de secundaire soorten. 3.1 Aantallen voor de prioritaire soorten 3.1.1 Totale en gemiddelde aantallen per bezoek Tabel 3.1 toont per soort, levensstadium en per jaar: het totaal aantal individuen per soort en per levensstadium; het gemiddeld aantal individuen per bezoek; het aantal getelde meetnetlocaties; de proportie van de bezochte meetnetlocaties waar de soort werd waargenomen. Tabel 3.1: Overzicht getelde aantallen voor de prioritaire soorten (Totaal = totaal aantal, Gemiddeld = gemiddeld aantal per bezoek, Locaties = aantal getelde meetnetlocaties, Proportie = proportie van de bezochte meetnetlocaties waar de soort en het levensstadium werd waargenomen) Nederlandse naam Levensstadium Jaar Totaal Gemiddeld Locaties Proportie (%) Boomkikker larven (en metamorfen) 2016 - 2018 2755 36.7 60 78.3 2019 - 2021 852 13.7 60 61.7 2022 - 2024 740 12.8 58 58.6 Boomkikker roepende mannetjes 2016 - 2018 3812 21.7 63 87.3 2019 - 2021 4431 31.6 63 88.9 2022 - 2024 4461 35.4 62 80.6 Heikikker eiklompen 2021 - 2023 4522 38.6 63 50.8 Kamsalamander adulten en juvenielen 2017 - 2020 867 6.5 50 80.0 2021 - 2023 715 5.5 59 76.3 Kamsalamander larven (en metamorfen) 2017 - 2019 194 4.0 42 54.8 2021 - 2023 212 3.6 56 46.4 Knoflookpad roepende mannetjes 2017 8 1.1 3 100.0 2018 26 2.4 4 100.0 2019 28 2.5 4 100.0 2020 51 5.1 4 100.0 2021 17 1.4 4 75.0 2022 37 2.3 4 75.0 2023 11 1.4 4 50.0 2024 93 3.6 4 50.0 Poelkikker/ Bastaardkikker larven 2021 - 2023 566 11.3 50 66.0 Poelkikker/ Bastaardkikker roepende mannetjes 2021 - 2023 1377 11.2 58 65.5 Rugstreeppad adulten en juvenielen 2019 - 2021 1931 16.4 36 47.2 2022 - 2024 416 4.2 33 57.6 Rugstreeppad eiklompen 2019 - 2021 2231 10.8 44 29.5 2022 - 2024 1097 6.6 37 43.2 Rugstreeppad larven (en metamorfen) 2019 - 2021 20757 216.2 32 28.1 2022 - 2024 13920 235.9 18 22.2 Rugstreeppad roepende mannetjes 2019 - 2021 1718 14.6 36 75.0 2022 - 2024 3637 33.7 36 80.6 Vroedmeesterpad adulten 2019 106 2.2 17 70.6 2020 171 2.8 17 70.6 2021 202 3.9 17 76.5 2022 124 2.4 16 81.2 2023 350 5.4 18 94.4 2024 643 8.9 19 94.7 Vuursalamander post-metamorfen 2016 3138 45.5 31 100.0 2017 3299 42.8 31 100.0 2018 4147 59.2 32 100.0 2019 3873 77.5 24 100.0 2020 6294 69.9 32 100.0 2021 6521 56.7 30 100.0 2022 5201 68.4 33 100.0 2023 5623 93.7 30 100.0 2024 6257 72.8 31 96.8 3.1.2 Aantallen per meetnetlocatie In onderstaande kaart en bijhorende tabel geven we een overzicht van de gemiddeld getelde aantallen per soort, levensstadium en per meetnetlocatie. De meetnetlocaties worden weergegeven in de centroïde van het 5 km x 5 km hok waarin de locatie gelegen is. De oppervlakte van de punten is evenredig met het gemiddeld getelde aantal per bezoek over de volledige periode (2016 - 2024). In de bijhorende tabel geven we ook het gemiddeld getelde aantallen per bezoek voor elk jaar. Gezien we de exacte locaties niet weergeven in dit rapport, kennen we hier aan elke locatie een code toe die refereert naar het overeenkomstige hok. Als je in de tabel een rij selecteert, krijg je in de kaart de (vervaagde) locatie te zien. Selecteer soort Selecteer levensstadium Figuur 3.1: Gemiddelde getelde aantallen per bezoek, per meetnetlocatie 3.2 Aantallen voor de secundaire soorten Naast de getelde aantallen van de prioritaire soorten, is het ook mogelijk om de getelde aantallen van secundaire soorten te in te voeren in meetnetten.be. Deze gegevens kunnen zeker een meerwaarde zijn, maar we moeten wel voorzichtig zijn bij het interpreteren of analyseren ervan. Zowel de tellocaties als de telperiode zijn immers specifiek gekozen voor de prioritaire soorten. Dat maakt dat de aantallen voor de secundaire soorten niet altijd representatief zijn voor een uitspraak op schaal Vlaanderen. In Tabel 3.2 geven we het totaal aantal getelde individuen per levensstadium van de secundaire soorten voor alle amfibieënmeetnetten samen. De soorten worden gerangschikt volgens getelde aantallen van hoog naar laag. De tabel bevat ook prioritaire soorten, maar dit zijn dan de aantallen die geteld werden in locaties van andere meetnetten. Tabel 3.2: Totaal aantal getelde overige soorten voor alle amfibieënmeetnetten samen Nederlandse naam Levensstadium Totaal Alpenwatersalamander adulten en juvenielen 4967 larven (en metamorfen) 1986 Kleine watersalamander adulten en juvenielen 3128 larven (en metamorfen) 2374 Gewone pad adulten en juvenielen 324 larven (en metamorfen) 2351 roepende mannetjes 11 Groene kikker-complex adulten en juvenielen 59 larven (en metamorfen) 2364 roepende mannetjes 13 Vinpootsalamander adulten en juvenielen 921 larven (en metamorfen) 253 Kleine water/Vinpootsalamander adulten en juvenielen 6 larven (en metamorfen) 542 Bruine kikker adulten en juvenielen 59 larven (en metamorfen) 389 roepende mannetjes 4 Meerkikker adulten 1 adulten en juvenielen 2 larven (en metamorfen) 6 Poelkikker/ Bastaardkikker adulten en juvenielen 4 De in Tabel 3.2 getoonde aantallen voor adulten en juvenielen komen van de fuiktellingen van het meetnet kamsalamander. De aantallen van larven en metamorfen komen van de larvetellingen van het meetnet boomkikker en het meetnet kamsalamander. Voor de alpenwatersalamander, de kleine watersalamander en de vinpootsalamander tonen we in Tabel 3.3 ook de getelde aantallen per jaar. Dit doen we op basis van zowel tellingen op meetnetlocaties als tellingen op optionele locaties. Voor de secundaire soorten worden nulwaarnemingen meestal niet ingevoerd. Daarom veronderstellen we dat wanneer er aantallen worden ingevoerd voor één of meerdere secundaire soorten, de niet genoteerde secundaire soorten afwezig zijn. Tabel 3.3: Overzicht getelde aantallen voor de secundaire soorten (Totaal = totaal aantal, Gemiddeld = gemiddeld aantal per bezoek, Locaties = aantal getelde locaties met secundaire soorten, Proportie = proportie van de locaties waar de soort en het levensstadium werd waargenomen) Nederlandse naam Levensstadium Jaar Totaal Gemiddeld Locaties Proportie (%) Alpenwatersalamander adulten en juvenielen 2017 538 9.8 28 78.6 2018 1010 13.8 39 79.5 2019 1011 9.8 50 96.0 2020 193 8.8 16 87.5 2021 468 9.0 32 68.8 2022 1080 20.8 31 87.1 2023 387 15.5 16 81.2 2024 280 6.5 25 72.0 Alpenwatersalamander larven (en metamorfen) 2016 68 4.2 16 68.8 2017 103 11.4 9 66.7 2018 267 6.2 43 48.8 2019 501 8.9 55 81.8 2020 222 8.5 26 80.8 2021 245 7.2 34 58.8 2022 194 6.5 30 60.0 2023 179 8.1 22 68.2 2024 207 4.8 43 53.5 Kleine watersalamander adulten en juvenielen 2017 256 4.7 28 82.1 2018 886 12.1 39 94.9 2019 350 3.4 50 86.0 2020 85 3.9 16 68.8 2021 349 6.7 32 90.6 2022 585 11.2 31 93.5 2023 345 13.8 16 87.5 2024 272 6.3 25 88.0 Kleine watersalamander larven (en metamorfen) 2016 337 21.1 16 81.2 2017 103 11.4 9 88.9 2018 329 7.7 43 41.9 2019 697 12.4 55 72.7 2020 93 3.6 26 50.0 2021 174 5.1 34 47.1 2022 287 9.6 30 66.7 2023 258 11.7 22 54.5 2024 96 2.2 43 37.2 Vinpootsalamander adulten en juvenielen 2017 11 0.2 28 3.6 2018 160 2.2 39 12.8 2019 98 1.0 50 10.0 2020 138 6.3 16 31.2 2021 106 2.0 32 6.2 2022 230 4.4 31 29.0 2023 69 2.8 16 18.8 2024 109 2.5 25 8.0 Vinpootsalamander larven (en metamorfen) 2016 30 1.9 16 6.2 2018 31 0.7 43 7.0 2019 0 0.0 55 0.0 2020 95 3.7 26 7.7 2021 57 1.7 34 5.9 2024 40 0.9 43 2.3 "],["4-overzicht-van-de-resultaten.html", "4 Overzicht van de resultaten 4.1 Verschillen tussen de jaren 4.2 Verschillen tussen de meetcycli 4.3 Trends 4.4 Habitatkenmerken", " 4 Overzicht van de resultaten In dit onderdeel geven we een overzicht van de resultaten van de analyses voor boomkikker, knoflookpad, kamsalamander, vroedmeesterpad en vuursalamander. Een meer gedetailleerde bespreking per meetnet volgt in Hoofdstuk 5. De resultaten van de pilootprojecten voor heikikker en poelkikker bespreken we in Hoofdstuk 6. 4.1 Verschillen tussen de jaren We tonen de verschillen tussen de jaren enkel voor de meetnetten waarvan de meetnetlocaties jaarlijks geteld worden. Voor meetnetten met een driejarige meetcyclus (boomkikker en kamsalamander) tonen we enkel de de verschillen tussen de meetcycli. Tabel 4.1 geeft de verschillen in aantal adulten t.o.v. het referentiejaar. Als referentiejaar kiezen we hier het jaar waarin het meetnet van start ging. We geven de verschillen weer aan de hand van de classificatie zoals besproken in paragraaf 2.6, waarbij we -25 % als ondergrens en +33 % als bovengrens nemen. Tabel 4.1: Verschil in aantallen t.o.v. referentiejaar (++ = sterke toename; + = toename; +~ = matige toename; ~ = stabiel; -~ = matige afname; - = afname; -- = sterke afname; ?+ = mogelijke toename; ?- = mogelijke afname; ? = onbekend) Verschil t.o.v. referentiejaar Soort Referentiejaar 2017 2018 2019 2020 2021 2022 2023 2024 Knoflookpad 2019 ~ ?- ?- ? ? Vroedmeesterpad 2019 ?+ + ?+ ++ ++ Vuursalamander 2016 ~ + ++ + + ++ ++ ++ Een andere manier om de jaarlijkse verschillen voor te stellen is door steeds de verschillen tussen twee opeenvolgende jaren te bepalen zoals in 4.2. Op die manier krijgen we bijkomende informatie over hoe de aantallen variëren over de jaren. Tabel 4.2: Verschil in aantal adulten voor opeenvolgende jaren Soort 2016 - 2017 2017 - 2018 2018 - 2019 2019 - 2020 2020 - 2021 2021 - 2022 2022 - 2023 2023 - 2024 Knoflookpad ~ ?- ~ ~ ~ Vroedmeesterpad ?+ ?+ ?- ++ ++ Vuursalamander ~ + ~ ~ ~ + + - 4.2 Verschillen tussen de meetcycli Bij soorten die geteld worden met een meetcyclus van drie jaar, zullen de verschillen tussen de jaren voor een groot deel afhankelijk zijn van welke locaties er elk jaar geteld worden. Daarom kunnen we beter periodes van drie jaar (die overeenkomen met een meetcyclus) met elkaar te vergelijken. Voor boomkikker en kamsalamander werden er al twee meetcycli afgerond en kunnen we dus deze beide periodes vergelijken (Tabel 4.3). Tabel 4.3: Verschil in aantallen t.o.v. referentie meetcyclus Nederlandse naam Levensstadium Referentie meetcyclus Meetcyclus Klasse Verschil Boomkikker adult 2016-2018 2019-2021 ?+ +13% (-11%; +41%) Boomkikker adult 2016-2018 2022-2024 + +41% (+9%; +77%) Boomkikker larve 2016-2018 2019-2021 ?- -18% (-53%; +32%) Boomkikker larve 2016-2018 2022-2024 ?- -22% (-56%; +26%) Kamsalamander adult 2017-2020 2021-2023 ?+ +11% (-22%; +54%) Kamsalamander larve 2017-2020 2021-2023 ? +15% (-43%; +97%) Rugstreeppad adult 2019-2021 2022-2024 ++ +182% (+45%; +397%) 4.3 Trends In Tabel 4.4 geven we een overzicht van de gemiddelde jaarlijkse trend en de totale trend over de meetnetperiode. We duiden ook aan of de trend al dan niet lineair is. Een lineaire trend betekent dat de jaarlijkse daling of stijging relatief constant is. Bij een niet-lineaire trend fluctueren de aantallen sterk van jaar tot jaar, maar hebben we gemiddeld gezien over de hele tijdsperiode wel een stijging of een daling. Tabel 4.4: Jaarlijkse wijziging en wijziging over de looptijd (++ = sterke toename; + = toename; +~ = matige toename; ~ = stabiel; -~ = matige afname; - = afname; -- = sterke afname; ?+ = mogelijke toename; ?- = mogelijke afname; ? = onbekend) Nederlandse naam Periode Klasse Jaarlijkse wijziging Wijziging over de looptijd [Boomkikker] 2016 - 2024 + +5.5% (+1.7%; +9.4%) +55.4% (+14.1%; +105%) [Kamsalamander] 2017 - 2023 ? +0.9% (-8.2%; +10.6%) +10.8% (-40.2%; +83%) [Knoflookpad] 2019 - 2024 ? -2.3% (-18.7%; +15.4%) -0.7% (-64.5%; +104.4%) [Rugstreeppad] 2019 - 2024 ?+ +20.2% (-0.9%; +44%) +185.2% (-4.8%; +518.7%) [Vroedmeesterpad] 2019 - 2024 ++ +35.8% (+27.8%; +44.2%) +368.7% (+240.9%; +523.6%) [Vuursalamander] 2016 - 2024 + +8% (+5.2%; +10.9%) +86.6% (+49.6%; +129.4%) De gemiddelde jaarlijkse trend wordt ook visueel voorgesteld in Figuur 4.1. De x-as van deze figuur heeft een logaritmische schaal. Een halvering (-50 %) is immers een even sterk effect als een verdubbeling (+100 %). Opnieuw maken we gebruik van de classificatie zoals besproken in paragraaf 2.6 met -25 % als ondergrens en +33 % als bovengrens voor de totale trend over een periode van 6 jaar. Voor de gemiddelde jaarlijkse trend komt dit overeen met een ondergens van -5,6 % en een bovengrens van +5,9 %. Figuur 4.1: Gemiddelde jaarlijkse trend met 90 % betrouwbaarheidsinterval (++ = sterke toename; + = toename; +~ = matige toename; ~ = stabiel; -~ = matige afname; - = afname; -- = sterke afname; ?+ = mogelijke toename; ?- = mogelijke afname; ? = onbekend) 4.4 Habitatkenmerken Voor boomkikker, kamsalamander, rugstreeppad en vroedmeesterpad werden ook enkele habitatkenmerken bepaald die indicatief zijn voor de kwaliteit van het aquatische deel van het leefgebied. Momenteel analyseren we enkel de huidige toestand van de verschillende habitatkenmerken. We kijken dus nog niet naar veranderingen in de tijd, omdat we veronderstellen dat dergelijke veranderingen relatief traag gaan en we momenteel nog onvoldoende data hebben om hier zinvolle uitspraken over te doen. Voor boomkikker en kamsalamander schatten we huidige toestand in door per waterpartij de meest recent bepaalde waarde te selecteren per habitatkenmerk. Voor rugstreeppad is het moeilijker om individuele waterpartijen te onderscheiden op basis van de ingevoerde data. De teller geeft zelf de locatie in waar de habitatkenmerken zijn bepaald en vermits het vaak om kleine en tijdelijke waterpartijen gaat is het moeilijk om te achterhalen welke waarnemingen bij eenzelfde waterpartij horen. Het is daarom onmogelijk om de meest recente toestand per waterpartij te bepalen, zoals bij de boomkikker en kamsalamander. In plaats daarvan bepalen we voor rugstreeppad de gemiddelde toestand van de habitatkenmerken op basis van alle observaties binnen de periode 2019-2023. De habitatkenmerken ‘aanwezigheid van vis’ en ‘permanente waterkolom’ zijn binaire variabelen met waarde 1 (ja) of 0 (nee). In Figuur 4.2 geven voor elk meetnet de proportie van de plassen met aanwezigheid van vis en met een permanente waterkolom. De figuur toont ook het 90%-betrouwbaarheidsinterval op de geschatte proportie. Figuur 4.2: Proportie van de waterpartijen met aanwezigheid van vis en met een permanente waterkolom en 90 % betrouwbaarheidsinterval voor de verschillende meetnetten (BK = boomkikker, KS = kamsalamander, RP = rugstreeppad, VP = vroedmeesterpad) Figuur 4.3 toont de gemiddelde zuurtegraad van de plassen met boomkikker, kamsalamander en vroedmeesterpad en het 90%-betrouwbaarheidsinterval. De figuur toont ook de pH-metingen per plas (rode cirkels), waarbij de grootte van de cirkel evenredig is met het aantal plassen met een bepaalde pH-waarde. Figuur 4.3: Gemiddelde zuurtgegraad (pH) en 90% betrouwbaarheidsinterval in de poelen met boomkikker (BK), kamsalamander (KS) en vroedmeesterpad (VP). De rode cirkels tonen de pH-metingen per plas, waarbij de grootte van de cirkel evenredig is met het aantal plassen met een bepaalde pH-waarde. De andere habitatkernmerken worden bepaald aan de hand van vaste categorieën. In Figuur 4.4, 4.5, 4.6, 4.7 en 4.8 geven we per habitatkenmerk de verdeling van de plassen over de verschillende categorieën. De figuur toont ook het totaal aantal plassen per categorie. Figuur 4.4: Proportie van de plassen en totaal aantal plassen voor de verschillende categorieën waterkwaliteit per meetnet (BK = boomkikker, KS = kamsalamander, RP = rugstreeppad, VP = vroedmeesterpad) Figuur 4.5: Proportie van de plassen en totaal aantal plassen voor de verschillende categorieën van maximale diepte per meetnet (BK = boomkikker, KS = kamsalamander, RP = rugstreeppad, VP = vroedmeesterpad) Figuur 4.6: Proportie van de plassen en totaal aantal plassen voor de verschillende categorieën van beschaduwing per meetnet (BK = boomkikker, KS = kamsalamander, RP = rugstreeppad, VP = vroedmeesterpad) Figuur 4.7: Proportie van de plassen en totaal aantal plassen voor de verschillende oppervlaktecategorieën per meetnet (BK = boomkikker, KS = kamsalamander, RP = rugstreeppad, VP = vroedmeesterpad) Figuur 4.8: Proportie van de plassen en totaal aantal plassen voor de verschillende vegetatiecategorieën voor rugstreeppad (RP) en vroedmeesterpad (VP)) "],["5-detailresultaat.html", "5 Resultaten per meetnet 5.1 Boomkikker (Hyla arborea) 5.2 Knoflookpad (Pelobates fuscus) 5.3 Rugstreeppad (Epidalea calamita) 5.4 Vroedmeesterpad (Alytes obstetricans) 5.5 Kamsalamander (Triturus cristatus) 5.6 Vuursalamander (Salamandra salamandra)", " 5 Resultaten per meetnet In dit onderdeel van het rapport geven we een overzicht van de resultaten per meetnet. Voor elk meetnet tonen we: de karakteristieken van het meetnet; de jaarlijkse monitoringsinspanning; de gemiddelde jaarlijkse trend. Wanneer de meetnetlocaties jaarlijks geteld worden tonen we ook: de jaarlijkse verschillen in aantallen met t.o.v. het referentiejaar (eerste jaar van het meetnet); de verschillen tussen opeenvolgende jaren. In het geval van een driejarige meetcyclus tonen we verschillen tussen de meetcycli. Voor een verklaring van de symbolen en referentielijnen in de figuren verwijzen we naar paragraaf 2.6. 5.1 Boomkikker (Hyla arborea) Figuur 5.1: Boomkikker (Foto: Wim Verschraegen) 5.1.1 Meetnetkarakteristieken Tabel 5.1: Karakteristieken van het meetnet boomkikker Veldprotocol Meetnetkarakteristieken Roepkoortelling Opstartjaar 2016 Telperiode 01/04 - 30/06 Aantal bezoeken per telperiode 2 Selectie Steekproef Aantal meetnetlocaties 60 Duur meetcyclus (jaar) 3 Telling larven en metamorfen Opstartjaar 2016 Telperiode 01/06 - 15/07 Aantal bezoeken per telperiode 1 Selectie Steekproef Aantal meetnetlocaties 60 Duur meetcyclus (jaar) 3 5.1.2 Aantal tellingen, tellers en getelde locaties Figuur 5.2 toont het aantal tellers, het aantal tellingen en het aantal getelde meetnetlocaties voor het meetnet boomkikker. Figuur 5.2: Monitoringsinspanning voor het meetnet boomkikker 5.1.3 Vergelijking tussen de meetcycli Figuur 5.3 toont de verschillen in het aantal roepende mannetjes en het aantal larven per meetcyclus t.o.v. referentie meetcyclus (eerste meetcyclus van het meetnet). In Figuur 5.4 tonen we de proportie van de poelen met boomkikker larven per meetcyclus. Figuur 5.3: Verschillen in aantallen per meetcyclus t.o.v. referentie meetcyclus met het 90% betrouwbaarheidsinterval voor de boomkikker. Figuur 5.4: Percentage aanwezigheid van boomkikkerlarven per meetcyclus met het 90% betrouwbaarheidsinterval voor de boomkikker. 5.1.4 Trend Over de periode 2016 - 2024 vertonen de adulten van boomkikker een gemiddelde jaarlijkse trend van 5 % met een 90% betrouwbaarheidsinterval tussen 2 % en 9 %. We kunnen dus spreken van een toename (+) van de boomkikker in deze periode. Meer achtergrondinformatie over de opmars van deze soort in Vlaanderen is te vinden in de natuurberichten Engelen (2024a) en Engelen (2024b). Ook in Nederland zien we een duidelijke toename van de boomkikker (CLO, 2022). De weliswaar onduidelijke minder positieve trend in de larventellingen hangt mogelijk samen met gebrek aan beheer van de poelen waarin de soort zich voortplant. Boomkikkers bereiken namelijk hun grootste voortplantingssucces in poelen die niet te ver staan in successie. Meer ontwikkelde systemen met rijkere vegetatie huisvesten een complexere voedselweb met allerhande predatoren. 5.2 Knoflookpad (Pelobates fuscus) Figuur 5.5: Knoflookpad (Foto: Hugo Willocx) 5.2.1 Meetnetkarakteristieken Tabel 5.2: Karakteristieken van het meetnet knoflookpad Veldprotocol Meetnetkarakteristieken Roepkoortelling Opstartjaar 2017 Telperiode 15/03 - 15/05 Aantal bezoeken per telperiode 2 Selectie Integraal Aantal meetnetlocaties 4 Duur meetcyclus (jaar) 1 5.2.2 Aantal tellingen, tellers en getelde locaties Figuur 5.6 toont het aantal tellers, het aantal tellingen en het aantal getelde meetnetlocaties voor het meetnet knoflookpad. Het hoge aantal tellingen in 2024 is het gevolg van een bijkomende, intensievere monitoringsopdracht waar hetzelfde protocol wordt gebruikt, maar het aantal tellingen is opgedreven. Figuur 5.6: Monitoringsinspanning voor het meetnet knoflookpad 5.2.3 Vergelijking tussen de jaren Figuur 5.7 toont de jaarlijkse verschillen t.o.v. referentiejaar (eerste jaar van het meetnet). In Figuur 5.8 tonen we de verschillen tussen opeenvolgende jaren. Figuur 5.7: Jaarlijkse verschillen in aantallen t.o.v. referentiejaar (weergegeven in de figuur met R) met het 90% betrouwbaarheidsinterval voor de knoflookpad. Figuur 5.8: Verschillen in aantallen tussen opeenvolgende jaren met het 90% betrouwbaarheidsinterval voor de knoflookpad. Wanneer we de aantallen vergelijken met het referentiejaar 2019, zien we dat vanaf 2021 de verschillen onduidelijk zijn door het brede betrouwbaarheidsinterval. Wanneer we echter opeenvolgende jaren vergelijken zien we dat de aantallen in de laatste drie jaren stabiel zijn gebleven. Het is daarbij belangrijk om op te merken dat het meetnet initieel 8 meetnetlocaties telde, maar op 4 meetnetlocaties werd de knoflookpad geen enkele keer waargenomen gedurende de looptijd van het meetnet. In 2024 werd de soort zelfs nog maar op 2 meetnetlocaties waargenomen. Op deze 2 locaties waren de aantallen relatief iets hoger dan in de voorgaande jaren, waardoor het meetnet aangeeft dat het verschil in aantallen tussen 2023 en 2024 stabiel is. Maar doordat de knoflookpad nog maar op een beperkt aantal locaties in Vlaanderen voorkomt, blijft de toestand van de soort zeer ongunstig. Om de toestand van de soort te verbeteren, loopt er sinds 2020 een kweek- en uitzettingsprogramma voor de knoflookpad (van Doorn et al., 2023). Larven en juveniele padden werden uitgezet in bestaande en voormalige populaties en in twee nieuwe leefgebieden. In 2024 startte een afzonderlijk monitoringproject om het succes van de translocaties te evalueren. Voor de eerste resultaten hiervan verwijzen we naar het natuurbericht van van Doorn et al. (2024). 5.2.4 Trend Over de periode 2019 - 2024 vertoont de knoflookpad een gemiddelde jaarlijkse trend van -2 % met een 90% betrouwbaarheidsinterval tussen -19 % en 15 %. De trend is dus onbekend (?). Door de lage aantallen en het beperkt aantal locaties waar de soort voorkomt, is er een grote onzekerheid op de trend. 5.3 Rugstreeppad (Epidalea calamita) Figuur 5.9: Rugstreeppad (Foto: leo mrn) 5.3.1 Meetnetkarakteristieken Tabel 5.3: Karakteristieken van het meetnet rugstreeppad Veldprotocol Meetnetkarakteristieken Transecttelling rugstreeppad Opstartjaar 2019 Telperiode 01/04 - 30/06 Aantal bezoeken per telperiode 3 Selectie Integraal Aantal meetnetlocaties 52 Duur meetcyclus (jaar) 3 5.3.2 Aantal tellingen, tellers en getelde locaties Figuur 5.10 toont het aantal tellers, het aantal tellingen en het aantal getelde meetnetlocaties voor het meetnet rugstreeppad. De pieken in het aantal tellingen zijn het gevolg van het groot aantal tellingen van eisnoeren in de locaties die in het Antwerpse havengebied gelegen zijn (zie paragraaf 2.5). Figuur 5.10: Monitoringsinspanning voor het meetnet rugstreeppad 5.3.3 Vergelijking tussen de meetcycli We tonen hier enkel de resultaten van de analyse van het aantal roepende mannetjes (zie paragraaf 2.5). De meetnetlocaties die gebruikt werden in de analyse zijn deze waar: minsten in één bezoek roepkoren van rugstreeppad werden gehoord er minstens één avondtelling is uitgevoerd in elke meetcyclus. Bijlage C geeft aan welke locaties voldoen aan deze voorwaarden en dus onderdeel uitmaken van de analyse. De resultaten van de analyse zijn dus gebaseerd op een deel van de meetnetlocaties en zijn dus niet volledig representatief voor Vlaanderen. Figuur 5.11: Verschillen in aantallen per meetcyclus t.o.v. referentie meetcyclus met het 90% betrouwbaarheidsinterval voor de rugstreeppad. 5.3.4 Trend Over de periode 2019 - 2024 vertoont de rugstreeppad een gemiddelde jaarlijkse trend in aantal roepende mannetjes van 20 % met een 90% betrouwbaarheidsinterval tussen -1 % en 44 %. De jaarlijkse trend toont een mogelijke toename. Als we de periode 2022-2024 vergelijken met de periode 2019-2021 zien we een sterke toename in het aantal roepende mannetjes. Gezien de rugstreeppad een typische pioniersoort is, kunnen de aantallen van nature sterk fluctueren. De meeste locaties werden nog maar in 2 jaren geteld (1 jaar in elke meetcyclus) en het is dus voorbarig om al veel conclusies uit de resultaten af te leiden. Verdere monitoring moet uitwijzen hoe de soort op lange termijn evolueert. Gebieden met een sterke toename in het aantal getelde roepende mannetjes zijn o.a. De Liereman, De Maten, Ravelse Bergen en De Westhoek. In de gebieden Bergerven, het westelijk deel van De Teut en Noordelijk eiland was er een duidelijke afname. 5.4 Vroedmeesterpad (Alytes obstetricans) Figuur 5.12: Vroedmeesterpad (Foto: Alain Roujas) 5.4.1 Meetnetkarakteristieken Tabel 5.4: Karakteristieken van het meetnet vroedmeesterpad Veldprotocol Meetnetkarakteristieken Roepkoortelling Opstartjaar 2019 Telperiode 15/05 - 15/08 Aantal bezoeken per telperiode 3 Selectie Integraal Aantal meetnetlocaties 21 Duur meetcyclus (jaar) 1 Telling larven en metamorfen Opstartjaar 2019 Telperiode 01/06 - 15/09 Aantal bezoeken per telperiode 1 Selectie Integraal Aantal meetnetlocaties 21 Duur meetcyclus (jaar) 1 5.4.2 Aantal tellingen, tellers en getelde locaties Figuur 5.13 toont het aantal tellers, het aantal tellingen en het aantal getelde meetnetlocaties voor het meetnet vroedmeesterpad. Figuur 5.13: Monitoringsinspanning voor het meetnet vroedmeesterpad 5.4.3 Vergelijking tussen de jaren Figuur 5.14 toont de jaarlijkse verschillen t.o.v. referentiejaar (eerste jaar van het meetnet). In Figuur 5.15 tonen we de verschillen tussen opeenvolgende jaren. Figuur 5.14: Jaarlijkse verschillen in aantallen t.o.v. referentiejaar (weergegeven in de figuur met R) met het 90% betrouwbaarheidsinterval voor de vroedmeesterpad. Figuur 5.15: Verschillen in aantallen tussen opeenvolgende jaren met het 90% betrouwbaarheidsinterval voor de vroedmeesterpad. 5.4.4 Trend Over de periode 2019 - 2024 vertoont de vroedmeesterpad een gemiddelde jaarlijkse trend van 36 % met een 90% betrouwbaarheidsinterval tussen 28 % en 44 %. We kunnen dus spreken van een sterke toename (++) van de vroedmeesterpad in deze periode. Deze opwaartse trend hangt ongetwijfeld nauw samen met de inspanningen van het kweekprogramma voor deze soort (Auwerx et al., 2021). Hoewel de daarbij nieuw gestichte populaties pas deel zullen uitmaken van het meetnet wanneer ze zelfstandig (dus zonder verdere bijplaatsing van kweekdieren) geacht zijn, zijn er in tal van bestaande (en hier wel beschouwde) populaties dieren bijgeplaatst. De effecten laten zich dan ook opmerken. Ook hier zal echter pas op langere termijn blijken of dit duurzaam tot grotere populaties heeft geleid. De toename als geconsolideerd beschouwen is dan ook voorbarig. 5.5 Kamsalamander (Triturus cristatus) Figuur 5.16: Kamsalamander (Foto: Hugo Willocx) 5.5.1 Meetnetkarakteristieken Tabel 5.5: Karakteristieken van het meetnet kamsalamander Veldprotocol Meetnetkarakteristieken Fuikentelling Opstartjaar 2017 Telperiode 15/03 - 31/05 Aantal bezoeken per telperiode 2 Selectie Steekproef Aantal meetnetlocaties 60 Duur meetcyclus (jaar) 3 Telling larven en metamorfen Opstartjaar 2017 Telperiode 01/06 - 15/07 Aantal bezoeken per telperiode 1 Selectie Steekproef Aantal meetnetlocaties 60 Duur meetcyclus (jaar) 3 5.5.2 Aantal tellingen, tellers en getelde locaties Figuur 5.17 toont het aantal tellers, het aantal tellingen en het aantal getelde meetnetlocaties voor het meetnet kamsalamander. Figuur 5.17: Monitoringsinspanning voor het meetnet kamsalamander 5.5.3 Vergelijking tussen de meetcycli Figuur 5.18 toont de verschillen in aantal adulten en aantal larven per meetcyclus t.o.v. referentie meetcyclus (eerste meetcyclus van het meetnet). In Figuur 5.19 tonen we de proportie van de poelen met kamsalamander larven per meetcyclus. Figuur 5.18: Verschillen in aantallen per meetcyclus t.o.v. referentie meetcyclus met het 90% betrouwbaarheidsinterval voor de kamsalamander. Figuur 5.19: Voorkomen per meetcyclus met het 90% betrouwbaarheidsinterval voor de kamsalamander. 5.5.4 Trend Over de periode 2017 - 2023 vertoont de kamsalamander een gemiddelde jaarlijkse trend van 1 % met een 90% betrouwbaarheidsinterval tussen -8 % en 11 %. De trend is dus onbekend (?). Als we kijken naar de gemiddelde getelde aantallen per fuik in de grotere clusters van poelen, dan zien we zowel clusters met een toename in getelde aantallen als clusters met een afname in getelde aantallen. Hierdoor krijgen we geen duidelijke signaal voor de trend in populatiegrootte op schaal Vlaanderen. Enkele clusters met een toename in getelde aantallen per fuik zijn De Brand, De Westhoek en Wortel Kolonie. Clusters waar we een duidelijke afname zien in getelde aantallen zijn: Antitankgracht Haacht, Dauteweyers en TRP Langgeleed. 5.6 Vuursalamander (Salamandra salamandra) Figuur 5.20: Vuursalamander (Foto: Iwan Lewylle) 5.6.1 Meetnetkarakteristieken Tabel 5.6: Karakteristieken van het meetnet vuursalamander Veldprotocol Meetnetkarakteristieken Transecttelling vuursalamander Opstartjaar 2016 Telperiode 15/08 - 31/10 Aantal bezoeken per telperiode 2 Selectie Integraal Aantal meetnetlocaties 34 Duur meetcyclus (jaar) 1 5.6.2 Aantal tellingen, tellers en getelde locaties Figuur 5.21 toont het aantal tellers, het aantal tellingen en het aantal getelde meetnetlocaties voor het meetnet vuursalamander. Figuur 5.21: Monitoringsinspanning voor het meetnet vuursalamander 5.6.3 Vergelijking tussen de jaren Figuur 5.22 toont de jaarlijkse verschillen t.o.v. referentiejaar (eerste jaar van het meetnet). In Figuur 5.23 tonen we de verschillen tussen opeenvolgende jaren. Figuur 5.22: Jaarlijkse verschillen in aantallen t.o.v. referentiejaar (weergegeven in de figuur met R) met het 90% betrouwbaarheidsinterval voor de vuursalamander. Figuur 5.23: Verschillen in aantallen tussen opeenvolgende jaren met het 90% betrouwbaarheidsinterval voor de vuursalamander. 5.6.4 Trend Over de periode 2016 - 2024 vertoont de vuursalamander een gemiddelde jaarlijkse trend van 8 % met een 90% betrouwbaarheidsinterval tussen 5 % en 11 %. We kunnen dus spreken van een toename (+) van de vuursalamander in deze periode. De hogere aantallen vanaf 2018 zijn mogelijk deels te verklaren door de toename aan ervaring van de tellende vrijwilligers. Natte zomers geven echter aanleiding tot groter reproductiesucces en aanwas van de populaties. De toename van 2021 naar 2022 is ook in die zin te begrijpen. In de daaropvolgende jaren blijven de aantallen van deze langlevende soort verhoogt. Referenties Auwerx J., De Corte Z., Mergeay J., Picavet B., Speybroeck J., van Doorn L. &amp; Wagemaker N.(C.A.M.). (2021). Ex situ kweek van de vroedmeesterpad (Alytes obstetricans) in Vlaanderen (2019-2021). Rapporten van het Instituut voor Natuur- en Bosonderzoek, Nr. 32. Instituut voor Natuur- en Bosonderzoek, België. https://doi.org/10.21436/inbor.39518999. CLO (2022). Amfibieën van de Habitatrichtlijn, 1997-2021 Compendium voor de Leefomgeving. https://www.clo.nl/indicatoren/nl155304-amfibieen-van-de-habitatrichtlijn-1997-2021. Engelen P. (2024a). Het grote aanpassingsvermogen van de boomkikker Natuurbericht Natuurpunt. https://www.natuurpunt.be/nieuws/het-grote-aanpassingsvermogen-van-de-boomkikker. Engelen P. (2024b). Nooit eerder zoveel boomkikkers in ons land Natuurbericht Natuurpunt. https://www.natuurpunt.be/nieuws/nooit-eerder-zoveel-boomkikkers-in-ons-land. van Doorn L., Auwerx J., Mergeay J., Mouton C., Picavet B., Van Eenaeme D. &amp; Speybroeck J. (2023). Translocaties van knoflookpad in vlaanderen van 2020 t.e.m. 2022: Kweek, uitzet, genetica, translocatiestrategie en habitatgeschiktheidscriteria. Rapporten van het Instituut voor Natuur- en Bosonderzoek, Nr. 50. Instituut voor Natuur- en Bosonderzoek, België. https://doi.org/10.21436/inbor.99150090. van Doorn L., Speybroeck J.A.J. &amp; Van de Poel S. (2024). Wat bracht 2024 voor de Knoflookpad en de Vroedmeesterpad, onze sterkst bedreigde amfibieën? Natuurbericht Natuurpunt. https://www.natuurpunt.be/nieuws/wat-bracht-2024-voor-de-knoflookpad-en-de-vroedmeesterpad-onze-sterkst-bedreigde-amfibieen. "],["6-pilootproject.html", "6 Resultaten van de pilootprojecten voor heikikker en poelkikker 6.1 Heikikker 6.2 Poelkikker", " 6 Resultaten van de pilootprojecten voor heikikker en poelkikker 6.1 Heikikker Op 69 locaties werden er in totaal 127 eitellingen uitgevoerd. Er werden 52 stalen genomen met in totaal 1694 ingezamelde kikkereitjes. Op basis van een DNA-analyse werd per staal het aandeel heikikkereitjes bepaald. Figuur 6.1 toont de verdeling van het aandeel heikikkereitjes in de geanalyseerde stalen. Figuur 6.1: Verdeling van het aandeel heikikkereitjes in de geanalyseerde stalen Het aandeel heikikereitjes afgeleid uit de DNA-analyse gaan we vervolgens gebruiken om in te schatten hoeveel van de getelde eiklompen in een poel afkomstig zijn van de heikikker. Figuur 6.2 toont de verdeling van het afgeleide aantal eiklompen afkomstig van heikikker. Een deel van de nulwaarnemingen in deze figuur is te verklaren doordat er initieel geen eiklompen werden waargenomen (en er dus ook geen staal werd genomen). Bij een ander deel van de nulwaarnemingen werden er initieel wel eiklompen geteld, maar geeft de DNA-analyse aan dat de eiklompen afkomstig zijn van de bruine kikker. In Figuur 6.2 zie je ook dat voor twee bezoeken het aantal heikikkereiklompen kon ingeschat worden zonder staalname. Dit komt omdat een expert de eitjes visueel kon onderscheiden en er dus geen staalname nodig was. Figuur 6.2: Verdeling van het geschatte aantal eiklompen afkomstig van heikikker Ten slotte kunnen we voor de periode 2021-2023 een schatting maken van: het percentage van de heikikkerpoelen waar er eitjes voorkomen; het gemiddeld aantal heikikkereiklompen per bezoek (inclusief nulwaarnemingen); het gemiddelde van het totaal aantal heikikkereiklompen over de verschillende bezoeken per poel (inclusief nulwaarnemingen). Deze resultaten worden getoond in Tabel 6.1. Tabel 6.1: Overzicht resultaten pilootproject heikikker Variabele Schatting (90% betrouwbaarheidsinterval) Gemiddeld aantal heikikkereiklompen per bezoek 42 (26.4; 66.8) Gemiddelde van totaal aantal heikikkereiklompen per poel 75.2 (45.5; 124.7) Voorkomen heikikkereiklompen 54.5% (44.5%; 64.1%) Het sinds 2021 gevolgde protocol voor deze moeilijk te monitoren soort wordt door de uitvoerende professionele medewerkers van INBO en Natuurpunt Studie als adequaat geëvalueerd en zal dan ook verder gezet worden. Toenemend grote variatie in waterstanden in het vroege voorjaar bemoeilijken weliswaar het afbakenen van de te onderzoeken waterpartijen. Bovendien leggen heikikkers vaak eieren in ondiepe plassen die niet zichtbaar zijn in de watervlakkenlaag die voor de steekproeftrekking werd gebruikt. De steekproef vereist dan ook enige verdere aanpassing. 6.2 Poelkikker Op 64 locaties werden er in totaal 149 roepkoortellingen uitgevoerd. Er werden op 51 locaties naar kikkerlarven gezocht en op 37 van deze locaties werden er DNA-stalen genomen van in totaal 1374 kikkerlarven. Op basis van een DNA-analyse van de kikkerlarven werd per staal het aandeel poelkikkerlarven bepaald. Figuur 6.3 toont de verdeling van het aandeel poelkikkerlarven in de geanalyseerde stalen. Figuur 6.3: Verdeling van het aandeel poelkikkerlarven in de geanalyseerde stalen Het aandeel poelkikkerlarven afgeleid uit de DNA-analyse gaan we vervolgens gebruiken om in te schatten hoeveel van de getelde roepende kikkers (poelkikker en bastaardkikker) afkomstig zijn van de poelkikker. Figuur 6.4 toont de verdeling van het afgeleide aantal roepende poelkikkers. Een deel van de nulwaarnemingen in deze figuur is te verklaren doordat er initieel geen roepkoren werden gehoord. Bij een ander deel van de nulwaarnemingen werden er wel roepkoren gehoord, maar geeft de DNA-analyse aan dat er geen poelkikkerlarven aanwezig zijn. We gaan er dan vanuit dat de roepkoren niet van poelkikker afkomstig zijn. We zien in Figuur 6.4 dat er ook een aantal onbekende waarden zijn voor het aantal roepende poelkikkers. Dit is het geval als het aandeel poelkikkerlarven niet bepaald kon worden, doordat er geen larvetelling werd uitgevoerd of doordat er geen larven gevonden werden. Voor enkele bezoeken kon het aantal roepende poelkikkers op het gehoor onderscheiden worden, zodat een staalname niet nodig was. Figuur 6.4: Verdeling van het geschatte aantal roepkoren afkomstig van de poelkikker Ten slotte kunnen we voor de periode 2021-2023 een schatting maken van: het percentage van de poelkikkerpoelen waar er larven voorkomen; het gemiddeld aantal roepende poelkikkers per bezoek. Deze resultaten worden getoond in Tabel 6.2. Tabel 6.2: Overzicht resultaten pilootproject poelkikker Variabele Schatting (90% betrouwbaarheidsinterval) Gemiddeld aantal roepende poelkikkers per bezoek 4.2 (3; 5.9) Voorkomen poelkikkerlarven 66.3% (54.6%; 76.3%) Het pilootproject inzake de monitoring van deze soort vereist grondige aanpassingen. Een te groot aandeel van de onderzochte poelen leverde geen roepers en/of larven op. Dit dient deels te worden opgelost door bijsturen van de steekproef. Omdat larven te vaak niet adequaat werden gevangen, zal vanaf 2025 het protocol worden aangepast en zal de verhouding tussen poelkikker en bastaardkikker niet langer bepaald worden via genetisch onderzoek van larven maar via morfologisch onderzoek van adulte kikkers. In die zin starten we in 2025 dus met een tweede, nieuw pilootproject voor de monitoring van deze soort. De locaties van de (aangepaste) steekproef zullen ’s nachts worden bezocht en in elke poel zullen 30 adulte kikkers worden gevangen en gedetermineerd. De roepkoortellingen worden stopgezet. "],["referenties.html", "Referenties", " Referenties Adriaens D., Westra T., Onkelinx T., Louette G., Bauwens D., Waterinckx M. &amp; Quataert P. (2011). Monitoring Natura 2000-soorten Fase I: Prioritering van de informatiebehoefte. Rapporten van het Instituut voor Natuur- en Bosonderzoek, Nr. INBO.R.2011.27. Instituut voor Natuur- en Bosonderzoek (INBO), België. Auwerx J., De Corte Z., Mergeay J., Picavet B., Speybroeck J., van Doorn L. &amp; Wagemaker N.(C.A.M.). (2021). Ex situ kweek van de vroedmeesterpad (Alytes obstetricans) in Vlaanderen (2019-2021). Rapporten van het Instituut voor Natuur- en Bosonderzoek, Nr. 32. Instituut voor Natuur- en Bosonderzoek, België. https://doi.org/10.21436/inbor.39518999. CLO (2022). Amfibieën van de Habitatrichtlijn, 1997-2021 Compendium voor de Leefomgeving. https://www.clo.nl/indicatoren/nl155304-amfibieen-van-de-habitatrichtlijn-1997-2021. De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Truyens P., Van Calster H., Westra T. &amp; Quataert P. (2015b). Monitoringsprotocol kamsalamander. Rapporten van het Instituut voor Natuur- en Bosonderzoek, Nr. INBO.R.2015.10186543. Instituut voor Natuur- en Bosonderzoek, België. De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Truyens P., Van Calster H., Westra T. &amp; Quataert P. (2015a). Monitoringsprotocol vuursalamander. Rapporten van het Instituut voor Natuur- en Bosonderzoek, Nr. INBO.R.2015.10186299. Instituut voor Natuur- en Bosonderzoek, België. De Bruyn L., Speybroeck J., Maes D., De Knijf G., Onkelinx T., Piesschaert F., Pollet M., Van Calster H., Westra T. &amp; Quataert P. (2015c). Monitoringsprotocol Amphibia: kikkers en padden. Rapporten van het Instituut voor Natuur- en Bosonderzoek, Nr. INBO.R.2015.11336466. Instituut voor Natuur- en Bosonderzoek, België. Engelen P. (2024a). Het grote aanpassingsvermogen van de boomkikker Natuurbericht Natuurpunt. https://www.natuurpunt.be/nieuws/het-grote-aanpassingsvermogen-van-de-boomkikker. Engelen P. (2024b). Nooit eerder zoveel boomkikkers in ons land Natuurbericht Natuurpunt. https://www.natuurpunt.be/nieuws/nooit-eerder-zoveel-boomkikkers-in-ons-land. Maes D., Piesschaert F., Ledegen H., Van De Poel S., Adriaens T., Anselin A., Belpaire C., Breine J., Brosens D., Brys R., De Bruyn L., Decleer K., De Knijf G., Devos K., Driessens G., Feys S., Gouwy J., Gyselings R., Herremans M., Jacobs I., Lewylle I., Leyssen A., Louette G., Onkelinx T., Packet J., Provoost S., Quataert P., Ruyts S., Scheppers T., Speybroeck J., Steeman R., Stienen E., Thomaes A., Van Den Berge K., Van Keer K., Van Landuyt W., Van Thuyne G., Veraghtert W., Verbelen D., Verbeylen G., Vermeersch G., Westra T. &amp; Pollet M. (2023). Monitoring schemes for species of conservation concern in Flanders (northern Belgium). An overview of existing schemes and the design of a new scheme. Rapporten van het Instituut voor Natuur- en Bosonderzoek, Nr. 15. Instituut voor Natuur- en Bosonderzoek, België. https://doi.org/10.21436/inbor.93332112. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025c). Meetnetten.be - Sightings for Natterjack toad in Flanders, Belgium. https://doi.org/10.15468/2xfw8y. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025a). Meetnetten.be - Fyke counts for Amphibia in Flanders, Belgium. https://doi.org/10.15468/zeaq2t. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025b). Meetnetten.be - Chorus counts for Amphibia in Flanders, Belgium. https://doi.org/10.15468/d4bu8j. Piesschaert F., Speybroeck J., Brosens D., Westra T., Desmet P., Ledegen H., Poel S.V. de &amp; Pollet M. (2025d). Meetnetten.be - Transects for fire salamanders in Flanders, Belgium. https://doi.org/10.15468/nbsk9h. R Core Team (2025). R: A Language and Environment for Statistical Computing. R Foundation for Statistical Computing, Vienna, Austria. https://www.R-project.org/. Speybroeck J., De Bruyn L., Van De Poel S., Ledegen H. &amp; Westra T. (2020). Monitoringsprotocol amfibieën en reptielen.: Versie 2.0. Rapporten van het Instituut voor Natuur- en Bosonderzoek, Nr. 22. Instituut voor Natuur- en Bosonderzoek, België. https://doi.org/10.21436/inbor.17954118. van Doorn L., Auwerx J., Mergeay J., Mouton C., Picavet B., Van Eenaeme D. &amp; Speybroeck J. (2023). Translocaties van knoflookpad in vlaanderen van 2020 t.e.m. 2022: Kweek, uitzet, genetica, translocatiestrategie en habitatgeschiktheidscriteria. Rapporten van het Instituut voor Natuur- en Bosonderzoek, Nr. 50. Instituut voor Natuur- en Bosonderzoek, België. https://doi.org/10.21436/inbor.99150090. van Doorn L., Speybroeck J.A.J. &amp; Van de Poel S. (2024). Wat bracht 2024 voor de Knoflookpad en de Vroedmeesterpad, onze sterkst bedreigde amfibieën? Natuurbericht Natuurpunt. https://www.natuurpunt.be/nieuws/wat-bracht-2024-voor-de-knoflookpad-en-de-vroedmeesterpad-onze-sterkst-bedreigde-amfibieen. Westra T., De Knijf G. &amp; Pollet M. (2014). Inleiding tot de blauwdrukken. In: De Knijf G., Westra T., Onkelinx T., Quataert P. &amp; Pollet M. (eds.). Monitoring Natura 2000-soorten en overige soorten prioritair voor het Vlaams beleid, Rapporten van het Instituut voor Natuur- en Bosonderzoek, Nr. 2319355. Instituut voor Natuur- en Bosonderzoek, België, p. 10–24. Westra T., Piesschaert F., Onkelinx T. &amp; Ledegen H. (2019). Voortgangsrapport soortenmeetnetten: Stand van zaken na drie jaar monitoring. Rapporten van het Instituut voor Natuur- en Bosonderzoek, Nr. 57. Instituut voor Natuur- en Bosonderzoek, België. https://doi.org/10.21436/inbor.17506104. "],["A-bijlage1.html", "A Beschrijving van de analyse A.1 Selectie van gegevens voor de analyse A.2 Model voor verschillen tussen de jaren A.3 Model voor verschillen tussen de meetcycli A.4 Model voor jaarlijkse trend", " A Beschrijving van de analyse A.1 Selectie van gegevens voor de analyse De gegevens die we gebruiken voor de analyse moeten aan volgende voorwaarden voldoen: de gegevens zijn afkomstig van meetnetten waarvoor er al minstens drie jaar tellingen zijn uitgevoerd (en de tellingen werden ingevoerd in de meetnetten.be-databank); de gegevens zijn afkomstig van tellocaties waar de doelsoort van het meetnet al minstens tijdens één bezoek werd waargenomen (locaties met enkel nulwaarnemingen zijn niet relevant voor het bepalen van trends of verschillen tussen de jaren); de gegevens werden ingezameld volgens het veldwerkprotocol; de gegevens zijn afkomstig van meetnetlocaties (bijkomende tellingen op locaties die niet tot de steekproef behoren gebruiken we niet in de analyse omdat dit tot vertekening kan leiden) voor knoflookpad gebruiken we enkel de tellingen via een hydrofoon voor rugstreeppad gebruiken we enkel de tellingen van roepkoren A.2 Model voor verschillen tussen de jaren Via een statistisch model analyseren we de getelde aantallen als functie van het jaar. Op die manier krijgen we een schatting per jaar. We voegen ook een locatie-effect toe aan het model onder de vorm van een random intercept. Hiermee geven we aan dat tellingen op eenzelfde locatie gecorreleerd zijn. Voor boomkikker en kamsalamander voegen we ook een random intercept voor cluster toe, om aan te geven dat de aantallen per poelen binnen een cluster gecorreleerd zijn met elkaar. De zoekinspanning per telling is verschillend bij de tellingen van: vuursalamander de larvetellingen van boomkikker en kamsalamander fuiktellingen van kamsalamander roepkoortellingen van rugstreeppad Daarom maken we gebruik van volgende waarden als offset in het model: transectlengte in meter / 1000 aantal schepbewegingen / 10 aantal fuiken aantal luisterpunten van rugstreeppad roepkoren Hierdoor worden de resultaten uitgedrukt als respectievelijk het verschil in aantallen per 1000 meter transectlengte, het verschil in aantallen per 10 schepbewegingen, het verschil in aantallen per fuik en het verschil in aantal roepkoren per luisterpunt. Op basis van dit model maken we een schatting van de jaarlijkse index. Dit is het procentueel verschil in aantallen tussen een bepaald jaar en een referentiejaar. Daarnaast maken we ook een schatting van het relatief verschil tussen opeenvolgende jaren. We maken gebruik van een generalised linear mixed model (GLMM), waarbij we aannemen dat het getelde aantal \\(C_{lcj}\\) op locatie \\(l\\), cluster \\(c\\) en jaar \\(j\\) een negatief binomiale distributie volgt met gemiddelde \\(\\mu_{lcj}\\) en overdispersie parameter \\(k\\). \\[C_{lcj} \\sim {NB}(\\mu_{lcj}, k)\\] \\[\\operatorname{E}[C_{lcj}]=\\mu_{lcj}\\] \\[\\operatorname{var}(C_{lcj})=\\mu_{lcj}+\\frac{\\mu_{lcj}^2}{k}\\] We maken gebruik van onderstaande link functie. \\[\\log(\\mu_{lcj}) = \\eta_{lcj}\\] De lineaire predictor \\(\\log(\\mu_{lcj})\\) hangt af van volgende termen: \\(b_{l}\\): een random intercept voor locatie \\(l\\). Het volgt een normale distributie met gemiddelde 0 en variantie \\(\\sigma_{l}^2\\) \\(b_{c}\\): een random intercept voor cluster \\(c\\). Het volgt een normale distributie met gemiddelde 0 en variantie \\(\\sigma_{c}^2\\) (enkel bij boomkikker en kamsalamander) \\(b_{j}\\) het effect van jaar \\(j\\). Dit effect modelleert een eerste orde random walk. Het verschil tussen twee opeenvolgende jaren \\(\\Delta b_j=b_j - b_{j-1}\\) volgt een normale verdeling met gemiddelde 0 en variantie \\(\\sigma_{j}^2\\). \\[\\eta_{lcj}= \\beta_{0} + b_{l} + b_{c} + b_{j}\\] \\[b_{l} \\sim {N(0,\\sigma_{l}^2)} \\] \\[b_{c} \\sim {N(0,\\sigma_{c}^2)} \\] \\[\\Delta b_j \\sim {N(0,\\sigma_{j}^2)} \\] A.3 Model voor verschillen tussen de meetcycli Voor de meetnetten meet een driejaarlijkse meetcyclus fitten we een model om de verschillen tussen de meetcycli te schatten. Het model is analoog aan het model voor het verschillen tussen de jaren. Het enige verschil is dat we gebruik maken van \\(\\beta_{m}M_{m}\\), het effect van meetcyclus \\(m\\), i.p.v. het jaareffect \\(b_{j}\\). We krijgen dan: \\[\\eta_{lcm}= \\beta_{0} + \\beta_{m}M_{m} + b_{l} + b_{c}\\] \\[b_{l} \\sim {N(0,\\sigma_{l}^2)} \\] \\[b_{c} \\sim {N(0,\\sigma_{c}^2)} \\] A.4 Model voor jaarlijkse trend Lineaire trends veronderstellen dat er een constante wijziging is over de volledige looptijd. Het model dat we hiervoor gebruiken is nagenoeg identiek aan het niet-lineaire model. Het enige verschil zit in de lineaire predictor waar we de eerste orde random walk (\\(\\Delta b_j\\)) vervangen door een lineaire trend (\\(\\beta_{1}j\\)). Bij boomkikker en kamsalamander voegen we een random slope voor cluster toe, zodat de lineaire trend kan variëren per cluster (\\(\\beta_{1c}j\\)). Voor vuursalamander gebruiken we een random slope voor de locaties (\\(\\beta_{1l}j\\)) Dit model gebruiken we voor volgende schattingen: gemiddelde jaarlijkse lineaire trend in aantallen, m.a.w. de percentage vooruitgang of achteruitgang per jaar; totale trend in aantallen over de volledige periode, m.a.w. de percentage vooruitgang of achteruitgang over de hele periode. "],["B-bijlage2.html", "B Reproduceerbaarheid van de analyse", " B Reproduceerbaarheid van de analyse De analyses werden uitgevoerd via de programmeertaal R (R Core Team, 2025). De R-scripts staan onder versiebeheer via volgende GitHub repository: inbo/soortenmeetnetten-analysis en zijn publiek toegankelijk. Meer specifiek gebeuren de analyses voor de amfibieënmeetnetten via de scripts in de folder inbo/soortenmeetnetten-analysis/analysis_amfibien/source (commit 8043773). De analyseresultaten zijn terug te vinden in de folder inbo/soortenmeetnetten-analysis/analysis_amfibien/output/results (commit 8043773) De ruwe data die we gebruiken voor de analyse zijn niet publiek beschikbaar omdat het om gevoelige data gaat. De ruwe data zijn wel beschikbaar via deze Google Drive folder, die enkel toegankelijk is op verzoek. Referenties R Core Team (2025). R: A Language and Environment for Statistical Computing. R Foundation for Statistical Computing, Vienna, Austria. https://www.R-project.org/. "],["C-bijlage3.html", "C Details analyse rugstreeppad", " C Details analyse rugstreeppad Tabel C.1 geeft een overzicht van de meetnetlocaties die deel uitmaken van de analyse van rugstreeppad. Daarnaast geeft deze tabel een inschatting van het voorkomen van rugstreeppad per meetcyclus, op basis van waarnemingen van adulten en eisnoeren. Wanneer er geen adulten of eisnoeren werden waargenomen en er werd een voldoende zoekinspanning geleverd, beschouwen we de rugstreeppad als afwezig. Onder voldoende zoekinspanning verstaan we minstens 3 avondbezoeken of minstens 3 bezoeken waar gericht naar eisnoeren wordt gezocht in één veldseizoen. Wanneer de zoekinspanning onvoldoende is beschouwen we de aanwezigheid als onbekend. Tabel C.1: Overzicht van het voorkomen van de rugstreeppad (op basis van tellingen van adulten en eisnoeren) per meetnetlocatie en meetcyclus en overzicht van de meetnetlocaties die deel uitmaken van de analyse van de trend van het aantal roepende mannetjes. locatie 2019 - 2021 2022 - 2024 analyse roepkoren opmerking Bergerven aanwezig aanwezig ja Beverbeekse Heide afwezig aanwezig ja Cabour aanwezigheid onbekend aanwezigheid onbekend nee enkel nulwaarnemingen roepkoren De Liereman aanwezig aanwezig ja De Maat - Prov.Dom.Zilvermeer aanwezig aanwezig ja De Maten aanwezig aanwezig ja Den Diel aanwezig aanwezig ja Doornpanne aanwezigheid onbekend aanwezigheid onbekend nee enkel nulwaarnemingen roepkoren Drie Vijvers aanwezigheid onbekend aanwezig nee enkel nulwaarnemingen roepkoren E40 afwezig aanwezigheid onbekend nee enkel nulwaarnemingen roepkoren Ekstergoor aanwezig aanwezig ja Gedempt Doeldok aanwezig aanwezig nee enkel eitellingen Groot Schietveld Noord aanwezig aanwezig ja Groot Schietveld Zuid aanwezig aanwezigheid onbekend nee ontbrekende gegevens roepkoren Hageven aanwezigheid onbekend aanwezig ja Hazop aanwezig aanwezig nee enkel eitellingen Helchteren Schietveld aanwezigheid onbekend aanwezig nee ontbrekende gegevens roepkoren Houtsaegerduinen aanwezigheid onbekend aanwezig ja Industriezone Aan de Sluis aanwezig aanwezig ja Kalmthoutse Heide aanwezig aanwezig ja Kamp Beverlo aanwezigheid onbekend aanwezig nee ontbrekende gegevens roepkoren Ketenis aanwezigheid onbekend aanwezigheid onbekend nee enkel eitellingen Klein Schietveld aanwezig aanwezigheid onbekend nee ontbrekende gegevens roepkoren Krekelenberg aanwezigheid onbekend aanwezigheid onbekend nee enkel nulwaarnemingen roepkoren Landen afwezig aanwezigheid onbekend nee enkel nulwaarnemingen roepkoren Mechelse Heide - Noord aanwezig aanwezig ja Mechelse Heide - Wet G3 aanwezig aanwezigheid onbekend nee ontbrekende gegevens roepkoren Mechelse Heide - Zuid aanwezig aanwezig ja Melkader Oost aanwezig aanwezig nee enkel eitellingen Melselepolder aanwezig aanwezig nee enkel eitellingen Noordduinen aanwezig aanwezig ja Noordelijk eiland aanwezig aanwezig ja Oosthoek aanwezig aanwezig ja Ravelse Bergen aanwezig aanwezig ja Riemst aanwezigheid onbekend aanwezig nee ontbrekende gegevens roepkoren Sonnisheide aanwezigheid onbekend aanwezig nee ontbrekende gegevens roepkoren Steenlandpolder aanwezig aanwezig nee enkel eitellingen Ter Ijde - Hannecart-bos aanwezig aanwezig ja Terril Zwartberg aanwezig aanwezig ja Terrils van Waterschei aanwezig aanwezig ja Teut 1 aanwezig aanwezig ja Teut 2 aanwezig aanwezigheid onbekend nee ontbrekende gegevens roepkoren Teut 3 aanwezig aanwezigheid onbekend nee ontbrekende gegevens roepkoren Teutelberg - Eisden Mijn - Lange Terril aanwezig aanwezig ja Vallei van de Kikbeek aanwezig aanwezig ja Verrebroek aanwezig aanwezig nee enkel eitellingen Walsbets aanwezigheid onbekend aanwezig ja Westhoek aanwezig aanwezig ja Zeepanne aanwezigheid onbekend aanwezig nee ontbrekende gegevens roepkoren Zwijndrechts Industriegebied Zuid aanwezig aanwezig nee enkel eitellingen "],["404.html", "Page not found", " Page not found The page you requested cannot be found (perhaps it was moved or renamed). You may want to try searching to find the page's new location, or use the table of contents to find the page you are looking for. "]]
